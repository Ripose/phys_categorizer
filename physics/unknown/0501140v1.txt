 

 

VIA PANISPERNA E LA RADIOATTIVITÀ INDOTTA DAI 
NEUTRONI: IL CORONAMENTO DI UN PROGETTO  

Alberto De Gregorio 
Dottorato di ricerca in Fisica 
Università «La Sapienza»  di Roma  
 
 

Il 25 marzo 1934 Enrico Fermi annunciò su La Ricerca Scientifica di aver osservato 
la  radioattività  indotta  da  neutroni  in  campioni  di  fluoro  e  alluminio.  Tale 
fondamentale risultato costituiva l’efficace sintesi di due precedenti scoperte: quella 
del neutrone e quella della radioattività artificiale (prodotta mediante particelle alfa, 
deutoni e protoni). Il successivo ottobre una seconda, cruciale scoperta seguì: quella 
dell’effetto  delle  sostanze  idrogenate  sulla  radioattività  indotta  dai  neutroni,  primo 
passo verso l’utilizzazione dell’energia nucleare. 

Il 1934 segnava così l’anno di  una  da  lungo  attesa  rinascita  per  la  fisica  italiana, 
che  per  decenni  aveva  versato  in  condizioni  di  arretratezza  rispetto  a  quella  degli 
altri  grandi  paesi  europei  e  degli  Stati  Uniti:  grazie  alle  ricerche  di  Fermi,  che  a 
cavallo  tra  il  1933  e  il  1934  aveva pubblicato la teoria del decadimento beta e che 
adesso, con gli esperimenti di radioattività indotta, dettava le linee guida anche per le 
ricerche  sulla  fisica  dei  neutroni,  Roma  divenne  polo  di  riferimento  a  livello 
mondiale  per  gli  studi  sul  nucleo.  Giungeva  così  a  compimento  un  progetto  in  cui 
fin dalla metà degli anni Venti del Novecento il direttore dell’Istituto fisico di Roma 
Orso  M.  Corbino  aveva  creduto  e  per  la  cui  realizzazione  egli  aveva  investito  ogni 
risorsa  proprio  sul  giovane  Fermi.  Nella  presente  nota  ripercorreremo  le  principali 
tappe di questo cammino di preparazione alla sperimentazione sul nucleo, dalle quali 
emerge chiaramente il contributo di Franco Rasetti.  

Degli eventi che portarono i laboratori di via Panisperna a primeggiare nella fisica 
nucleare,  nello  specifico 
i  neutroni,  esistono 
legati  agli  esperimenti  con 
testimonianze  particolareggiate  dovute  agli  stessi  collaboratori  di  Fermi,  nonché  a 
sua  moglie.1  Sono  però  anche  accessibili  ulteriori  fonti  storiche,  quali  quaderni  e 
schede di laboratorio, appunti, lettere e altro materiale autografo, che permettono un 
utile, e persino necessario, approfondimento e arricchimento del quadro tracciato a 
decenni di distanza dai testimoni diretti di quegli avvenimenti; né vanno dimenticati 
gli stessi articoli scientifici dell’epoca, che permettono una valutazione oggettiva del 
contesto in cui maturarono gli eventi a via Panisperna.  

1. – VERSO L’ESPLORAZIONE DEL NUCLEO 

L’ambiente scientifico italiano iniziò a guardare con interesse alle questioni legate al 
nucleo  atomico  alla  fine  degli  anni  Venti,  come  è  documentato  da  un  discorso 
tenuto  alla  Società  italiana  per  il  progresso  delle  scienze  nel  settembre  1929  da 
Corbino, direttore dell’Istituto fisico di Roma: 

Si  può  quindi  concludere  che  mentre  si  presentano  come  improbabili  grandi  progressi 
della fisica sperimentale nel suo dominio ordinario, molte possibilità sono aperte sulla via 
dell’aggressione del nucleo atomico, il vero campo della Fisica di domani.2 

Altrettanto consapevole del futuro che attendeva la microfisica si mostrò Fermi: 

1 

 

 

Ora  che  lo  studio  dell’atomo  e  della  molecola  è  bene  avviato  verso  la  sua  soluzione, 
l’attenzione dei fisici incomincia a rivolgersi, con sempre maggiore insistenza, verso un 
nuovo problema: quello della struttura del nucleo.3 

Fino ad allora, le ricerche svolte da Fermi e dal suo gruppo avevano riguardato 
tutt’altri argomenti, come l’elettrodinamica quantistica, per la parte di teoria, e per il 
versante sperimentale la spettroscopia atomica e molecolare. 

In campo teorico, oltre a Giovanni Gentile jr, che (già nel 1928) si era occupato di 
un  modello  nucleare  proposto  da  Ernest  Rutherford  nel  1927,  Ettore  Majorana  e 
Fermi  avevano  manifestato  fin  dal  1929  la  loro  attenzione  verso  il  nucleo:  il  primo 
discutendo a luglio una tesi di laurea (di cui Fermi era stato relatore) che conteneva un 
affinamento dei calcoli di Gamow e Houtermans e una trattazione del problema della 
ricostituzione dei nuclei radioattivi mediante cattura di una particella alfa; il secondo 
con  un  articolo riguardante la teoria dei momenti magnetici nucleari, pubblicato alla 
fine  di  quell’anno.4  Nuovo  interesse  fu  alimentato  a  via  Panisperna  dai  successi 
sperimentali  che  Rasetti  aveva  conseguito  durante  l’anno  accademico  1928-29  al 
California  Institute  of  Technology  di  Pasadena.  Nell’Archivio  «Amaldi»,  presso  il 
Dipartimento  di  fisica  dell’Università  «La  Sapienza»  di  Roma,  è  conservato  un 
dattiloscritto che Rasetti redasse allo scopo di «facilitate the task of those friends and 
colleagues  who  will  write  my  obituaries  […]  and  to  avoid  those  errors  that  almost 
inevitably creep in, even when writing about persons with whom one has been closely 
associated»; il fisico italiano ricorda che a Pasadena egli, immediatamente dopo che fu 
scoperto l’effetto Raman, ne intraprese lo studio nei gas e aggiunge: «I undertook this 
work entirely of my own initiative, since nobody at that laboratory had any previous 
experience with Raman techniques». Rasetti scoprì che il nucleo di azoto  N14
 segue la 
statistica di Bose-Einstein, proprietà che, assieme a quella già nota che il relativo spin 
vale 1, poneva seri ostacoli al modello per cui il nucleo avrebbe contenuto protoni ed 
elettroni (in numero totale dispari).  

7

Rasetti, in una nota di commento nella raccolta degli articoli di Fermi, ricorda: 
[Fermi’s]  intention  of  entering  the  nuclear  field  first  became  manifest  in  the  winter  of 
1930-1931, although his theoretical work at the time followed entirely different lines. He 
set  himself  as  a  first  task  the  construction and operation of a cloud chamber, with the 
help of E. Amaldi. The weakest point of the Rome  physics department was its poorly 
equipped and inefficiently staffed machine shop […]. These circumstances induced Fermi 
to  make  use  of  the  «do-it-yourself»  methods  that  were  characteristic  of  him  both  in 
theoretical  and  experimental  work.  […]  Alpha-particle  tracks  were  soon  observed,  but 
their quality was poor owing to the slowness of the expansion and difficulty of clearing 
the  field  of  old  tracks.  […]  In  the  spring  of  1931  Fermi  gave  up  the  cloud  chamber 
project and went back to theoretical work. 

Fino  all’ottobre  del  1931,  quando,  sotto  il  patrocinio  della  Reale  Accademia 
d’Italia,  si  tenne  a  Roma  il  Convegno  di  fisica  nucleare  che  sanciva  ufficialmente 
l’aprirsi  dell’istituto  romano  allo  studio  del  nucleo,5 i risultati concreti riguardanti la 
fisica  nucleare  che  erano  stati  pubblicati  dai  fisici  di  via  Panisperna  rimanevano 
circoscritti  ai  già  citati  contributi  di  Rasetti  (mentre  si  trovava  negli  Stati  Uniti) e di 
Gentile e Fermi: dopotutto, nonostante la presa di coscienza manifestata da Corbino 
e  da  Fermi  delle  importanti  prospettive  che  si  aprivano,  quelli  descritti  nel 
commento  di  Rasetti  non  erano  che  i  primi  passi  verso  la  sperimentazione  sul 
nucleo  e  l’istituto  romano  era  ancora,  nel  1931,  prevalentemente  impegnato  in 
ricerche ‘classiche’ di fisica atomica e molecolare. 

2 

 

 

2. – L’ATTUAZIONE DI UN PROGETTO 

Il  convegno  del  1931  impresse  una  accelerazione  verso  il  concretizzarsi  del  nuovo 
programma  di  ricerca. In particolare, tra il 1931 e il 1932 Rasetti trascorse un altro 
anno  accademico  all’estero,  presso  il  laboratorio  di  Lise  Meitner  a  Berlino -Dahlem, 
per apprendervi le tecniche proprie della fisica nucleare. Il ruolo che il fisico umbro 
ricoprì nell’economia dell’Istituto fisico di Roma è espresso chiaramente da Amaldi 
in un’intervista a Charles Weiner: «Segrè and I both learned to do experimental work 
from  Rasetti.  Rasetti  was  a  very  good  experimentalist,  and  he  taught  us  how  to 
work.  He  was  much  better  than  Fermi  as  an  experimentalist.  […]  Rasetti  went  to 
Berlin,  and  he  was  working  with  Meitner.  It  was  part  of  this  idea  to  learn  nuclear 
physics  techniques».6  Nello  scritto  autobiografico  Rasetti,  a  proposito  delle 
motivazioni del proprio soggiorno in Germania, ricorda: 

In the fall of 1931 I left Rome for another year […] to learn radioactive techniques under 
Lise Meitner […]. Discussions with Fermi and the other physicists in Rome had led to 
the conclusion that spectroscopy was rapidly becoming a field where new fundamental 
discoveries  could  no  longer  be  expected,  whereas  the  nucleus  appeared  as  the  likely 
centre  of  interest  in  the  near  future.  Hence  the  decision  to  learn  and  import  nuclear 
techniques. In Dahlem I familiarised myself with the preparation of  radioactive sources 
and the use of counters, ionisation chambers and cloud chambers. 

‘Importare’ un bagaglio di competenze sperimentali era necessario per elevare le 
potenzialità dei laboratori romani, dal livello che aveva indotto Fermi a cimentarsi e 
quasi subito a desistere dall’uso delle camere a nebbia, a un livello di pari efficienza 
rispetto ai centri specialistici stranieri. Rasetti non fu l’unico a recarsi all’estero: Segrè 
andò a Amburgo, presso il laboratorio di Stern, e Amaldi a Lipsia da Debye; anche 
Majorana  lascerà  Roma  per  recarsi  nel  1933  a  Lipsia,  da  Heisenberg,  e  a 
Copenaghen, da Bohr. L'obbiettivo da perseguire in modo risoluto è ribadito molto 
efficacemente da Fermi in una lettera del 10 settembre 1932 a Segrè: «Programmi di 
lavoro per l'anno venturo non ne ho affatto: non so nemmeno se tornerò a camera-
di-wilsoneggiare,  oppure  se  diventerò  di  nuovo  teorico.  […]  Certo  il  problema  di 
attrezzare  l'Istituto  a  lavorare  sui  nuclei  si  fa  sempre  più  urgente,  se  non  vogliamo 
ridurci troppo in uno stato di dormiveglia intellettuale».7 Si faceva sempre più strada 
la  consapevolezza  che  il  filone  spettroscopico,  che  fino  ad  allora  era  andato  per  la 
maggiore a via Panisperna, era destinato a esaurirsi, ma d'altra parte tale settore dava 
le garanzie di un campo di ricerca collaudato e ciò provocava resistenze da parte di 
chi, Segrè su tutti, era riluttante ad abbandonare la vecchia via per avventurarsi sul 
terreno poco familiare del nucleo. 

Pochi  mesi  dopo  il  Convegno  di  fisica  nucleare,  l’ambiente  romano  ricevette 
dalla  scoperta  del  neutrone  nuovo,  ulteriore  stimolo  a  perseguire  il  programma 
nucleare:  Rasetti  seppe  dei  risultati  di  Chadwick  mentre  si  trovava  a  Berlino  e, 
subito,  intraprese  alcuni  esperimenti  mediante  i  quali  riuscì  a  dimostrare  che  la 
radiazione  penetrante  del  berillio,  oltre  a  contenere  corpuscoli  elettricamente  neutri 
di  massa  circa  uguale  a  quella  del  protone,  ha  una  componente  elettromagnetica.8 
Rasetti  ricorre  al  metodo  delle  coincidenze,  registrate  con  due  contatori  Geiger-
Müller a pareti di alluminio spesse 0,5 mm disposti a piccola distanza l’uno dall’altro. 
La radiazione  Po + Be  filtrata attraverso 2 cm di piombo provoca un incremento 
del  numero  di  coincidenze,  dalle  12  all’ora  (dovute  al  fondo)  a  90;  interponendo 
alcuni schermi di alluminio tra i due contatori, tale numero decresce: della metà con 
2  mm  di  alluminio,  per  sparire  quasi  del  tutto  con  5  mm.  I  neutroni  non  sono 

3 

 

 

sensibilmente  assorbiti  attraverso  simili  spessori  di  materia;  d’altra  parte  i  nuclei 
pesanti e gli elettroni che sono proiettati dall’urto dei neutroni non sono abbastanza 
penetranti  da  produrre  coincidenze.  Quindi,  egli  conclude,  queste  ultime  sono 
generate  da  particelle  che  si  comportano  come  elettroni,  emessi  per  effetto 
Compton  da  fotoni  di  circa  10  MeV  di  energia:  la  radiazione  del  berillio  non  è 
omogenea,  ma  rappresenta  un  «miscuglio»  di  neutroni  e  quanti  gamma  (nella 
disintegrazione del berillio, egli rassicura, non c’è da stupirsi che si producano raggi 
gamma).  Durante  il  soggiorno  berlinese,  Rasetti  studierà  anche  in  che  modo 
l’intensità della radiazione del berillio dipenda dall’energia delle alfa incidenti; l’anno 
successivo  Gilberto  Bernardini,  anch’egli  presso  i  laboratori  di  Lise  Meitner,  ne 
confermerà i risultati. 9 

Fin  dall’inizio  del  1932  Rasetti  possiede  una  padronanza  delle  tecniche 
sperimentali  che  gli  permette  di  confrontarsi  alla  pari  con  gli  scienziati  che 
conducono ricerche di avanguardia nel campo della fisica del nucleo: usa con perizia 
contatori Geiger-Müller e anche camere di Wilson (due foto pubblicate nell’articolo 
mostrano  le  traiettorie  dei  protoni  di  rinculo  prodotti  dai  neutroni).  Egli,  nella  già 
citata nota di commento contenuta nella raccolta degli articoli di Fermi, scrive: 

In the fall of 1932, Fermi and Rasetti organised a joint program of research in nuclear 
physics  in  Rome.  To  minimise  the  drawback  of  the  inadequate  machine  shop,  several 
instruments were designed and their construction was «farmed out» in a private shop in 
Rome.  A  rather  large  cloud  chamber,  essentially  designed  after  those  in  use  in  Berlin-
Dahlem, worked excellently as soon as it was assembled. […] These developments were 
made possible by a grant from the Consiglio Nazionale delle Ricerche, which had raised 
the research budget of the department to an amount of the order of $ 2000 to $ 3000 per 
year; a fabulous wealth when one considers that the average for physics departments in 
Italian universities was about one-tenth of that amount. 

Il progetto di rinnovamento era dunque in fase di attuazione, ma a dispetto di tali 
sforzi,  ancora  per  diverso  tempo  risultati  concreti  maturarono  soltanto  in  campo 
teorico:  Fermi  e  Segrè  si  occuparono  della  teoria  delle  strutture  iperfini,  Renato 
Einaudi  espose  alcuni  calcoli  sulle  righe  proibite  connesse  allo  spin  nucleare,  Gian 
Carlo  Wick  studiò  alcuni  aspetti  dell’interazione  neutrone -protone;  nel  1933 
Majorana  pubblicò  un’importante  teoria  dei  nuclei  –  nella  quale  ai  neutroni  era 
assegnato un ruolo fondamentale – e Fermi la celebre teoria del decadimento beta.10 
Tuttavia,  in  campo  sperimentale  fino  al  1934  nessun  lavoro  fu  svolto  in  Italia  sui 
neutroni, cosicché, di fatto, gli unici esperimenti di fisici italiani erano stati condotti 
da Rasetti e Bernardini mentre si trovavano in Germania, nel 1932 e nel 1933. Tale 
era  dunque  la  situazione  nel  nostro  Paese,  mentre  in  Francia,  in  Inghilterra,  in 
Germania  e  negli  Stati  Uniti  fervevano  le  indagini  sui  neutroni:  si  indagavano  le 
proprietà  di  diffusione  e  assorbimento,  si  scopriva  la  capacità  di  provocare 
disintegrazioni  nucleari  e  ci  si  interrogava  sulla  natura  degli  elettroni  secondari 
associati al passaggio della radiazione penetrante del berillio.  

Se ci si limita a considerare i soli risultati conseguiti, la situazione della fisica del 
nucleo che fino al 1933 fu praticata nei laboratori italiani appare non molto dissimile 
da quella dei primi due decenni del Novecento, quando all’estero si cavalcava l’onda 
della  trasformazione  introdotta  dalla  teoria  dei  quanti  e  dalla  relatività  mentre  il 
nostro paese vi rimaneva impermeabile, per non dire refrattario. Ma la somiglianza è 
soltanto esteriore, proprio perché, nonostante tardassero a concretizzarsi risultati di 
valore, Corbino e Fermi avevano colto l’importanza del nuovo campo d’indagine e 
avevano  promosso  un  deciso,  seppur  graduale,  avvicinamento  alle  linee  di  ricerca 

4 

 

 

seguite  all’estero.  La  radicale  differenza  che  esisteva  nella  sostanza  tra  le  situazione 
improduttiva dei primi anni Trenta e le condizioni di sterilità di inizio secolo si può 
riassumere  con  un’unica  parola:  progetto.  Il  programma  nucleare  era  in  via  di 
attuazione:  i  lavori  stranieri  erano  studiati  sistematicamente  e,  sotto  la  guida  di 
Rasetti,  ci  si  familiarizzava  con  le  tecniche  sperimentali.  Quando  il  progetto  di 
rinnovamento  ebbe  coinvolto  pienamente  le  competenze individuali e le dotazioni 
di  laboratorio,  e  si  presentò  il  momento  propizio,  anche  in  campo  sperimentale  i 
risultati giunsero copiosi. 

3. – LE SORGENTI RADIOATTIVE E LE TECNICHE DI RIVELAZIONE 

Il  conseguimento  di  risultati  nella  sperimentazione  nucleare  era  subordinato  alla 
disponibilità di sorgenti radioattive adeguate. Come Rasetti scrisse chiaramente nel 1934: 

Nell’Istituto  Fisico  dell’Università  di  Roma  si  sta  svolgendo,  con  l’aiuto  del  Consiglio 
Nazionale delle Ricerche, un programma organico allo scopo di attrezzare l’Istituto stesso per 
ricerche di fisica del nucleo. Lavori di questo tipo non si possono improvvisare, anzi esigono 
una complessa organizzazione, sia per gli apparecchi del tutto speciali usati nella tecnica della 
radioattività,  sia  –  e  più  ancora  –  per  le  difficoltà  connesse  col  procurarsi  le  sostanze 
radioattive, per separarle e metterle nelle condizioni di essere adoperate per gli esperimenti.11  

Nel 1933, le sostanze radioattive possedute dai laboratori di fisica delle università 
italiane  ammontavano  nel  complesso  a  pochi  milligrammi  di  sali  di  radio,  adatti 
tutt’al  più  a  dimostrazioni  didattiche  sugli  effetti  ionizzanti,  non  certamente  a 
condurre  ricerche  di  fisica  nucleare.  I  laboratori  della  Sanità  pubblica,  diretti  da 
Giulio  Cesare  Trabacchi  e  ospitati  nelle  stesse  strutture  dove  aveva  sede  l’Istituto 
fisico  della  Regia  università,  disponevano  invece  di  un  cospicuo  quantitativo  del 
prezioso elemento: Oscar D’Agostino 12 nel 1958 ricorda di 1.600 mg di sali di radio, 
dei quali 1.300 erano destinati alle terapie mediche, mediante l’estrazione settimanale 
del radon da distribuire agli ospedali romani; dagli altri 300 mg, che «per particolari 
vicende»  erano  rimasti  inutilizzati  diversi  anni,  erano  ricavate  le  sorgenti  per  le 
ricerche  di fisica. A questo proposito, Rasetti nel 1934 riferì con maggiore precisione 
che  i  300  mg  di  sali  di  radio,  rimasti  inutilizzati  14  anni  «per  complicate  vicende», 
erano stati di recente acquisiti dalla Direzione della Sanità pubblica.  

L’uso di sorgenti radioattive a scopi di ricerca è testimoniato dagli studi sul radon 
condotti da Nella Mortara, presso l’Ufficio del radio. In un articolo apparso nel 1932 
sulla  Rivista  di  radiologia  e  fisica  medica,  ella  descrive  uno  dei  due  impianti  con  i 
quali, da soluzioni di cloruro di radio (che contenevano rispettivamente 200 e 1041 
mg di radio), era estratta l’emanazione (fig. 1). La collaboratrice di Trabacchi presso i 
laboratori della Sanità pubblica nel 1933 mise a punto alcuni metodi per la ‘taratura’ 
dei  preparati  radioattivi  mediante  camere  a  ionizzazione,  analizzò  le  proprietà  di 
diffusione del radon e l’ottimizzazione dei metodi per la sua purificazione. 13 

Il radon, in quantità equivalente a 100-150 mCi, fu usato nel 1933 anche da Fermi 
e  da  Rasetti,  come  sorgente  gamma  per  la  messa  a  punto  di  uno  spettrografo  che 
sfruttava la diffrazione attraverso il reticolo cristallino del bismuto. Nelle ricerche di 
fisica nucleare vere e proprie, ben più ambite erano però le sorgenti di polonio, che 
emettevano  quasi  esclusivamente  particelle  alfa:  Rasetti  riuscì  nella  ‘impresa’  di 
ottenere da Trabacchi i 300 mg di preparati di radio di recente acquisizione, che usò 
appunto  per  produrre  sorgenti  di  polonio.  Nella  catena  di  decadimenti  che  ha 
origine  dal  radon,  si  giunge  alla  formazione  del  radio  D  (Pb210), quindi del radio E 
(Bi210)  e  del  polonio,  o  radio  F  (Po210).  Ma  mentre  tutti  i  prodotti  del  radon  che 

5 

 

 

 

precedono  il  Ra  D  hanno  vite  medie  dell’ordine  di  qualche  minuto,  il  radio  D  ha 
tempo  di  dimezzamento  di  22  anni,  per  cui  se  si  intendeva  estrarne  il  polonio  era 
necessario disporre di forti preparati di radio, dai quali però per molti anni non fosse 
stata estratta la emanazione. 

C 

U 

A 

B 

  

Figura 1. – Veduta parziale di uno dei due impianti per l’estrazione del radon (la soluzione 
di  cloruro  di  radio  era  in  una  stanza  attigua).  Nel  tubo  A  erano  fatte  scoccare  alcune 
scintille  per  far  ricombinare  tra  loro  idrogeno  e  ossigeno;  la  miscela  gassosa  era  in 
comunicazione  con  i  due  recipienti  B,  contenenti  sostanze  essiccanti;  immergendo la 
successiva ansa  U in aria liquida, avveniva la liquefazione del radon. Il tubo verticale di 
vetro C terminava con il capillare nel quale era pompata l’emanazione. Le grandi ampolle 
in basso contenevano il mercurio per l’apertura e la chiusura delle  varie parti del circuito 
di estrazione (da: N. Mortara, L’Ufficio del Radio, cit. in nota 13). 

 
Per  apprendere  le  tecniche  di  separazione,  Rasetti  nel  1933  si  era  recato 
nuovamente presso il Keiser Wilhelm Institut in Berlin-Dahlem, dove aveva potuto 
applicare  a  una  piccola  quantità  di  radio  i  procedimenti  che  avrebbe  poi  dovuto 
ripetere su più vasta scala. Tornato a Roma, a novembre separò dal radio messo a 
disposizione da Trabacchi il radio D, da cui ricavare periodicamente il polonio per 
gli  esperimenti. Alle separazioni collaborò il chimico D’Agostino, che, su proposta 
di Rasetti (ormai completamente proiettato verso le ricerche di fisica nucleare) e con 
l’appoggio  di  Corbino  e  di  Fermi,  ottenne  una  borsa  di  studio  del  CNR  per  poi 
recarsi  presso  i  laboratori  di  Marie  Curie  a  Parigi,  «per  impratichirsi  nelle 
manipolazioni  della  chimica  radioattiva». 14  Grazie  a  una  separazione  «pressoché 
quantitativa», a via Panisperna fu ottenuto un preparato di radio D con attività di 
circa centodieci millicurie, «uno dei  più  forti  del  mondo,  forse  inferiore  soltanto  a 
quello posseduto nel Laboratorio di M.me Curie»; 15 talmente forte, che Rasetti poté 
inviare  il  polonio  anche  ad  altri  laboratori  (e  in  particolare  a  Gilberto  Bernardini), 
per le ricerche sui neutroni. 

6 

 

 

L’acquisizione  di  un  consistente  e  provvidenziale  quantitativo  di  sali  di  radio, 
l’uso che Trabacchi concesse di farne a Rasetti e le sorgenti di polonio destinate alla 
sperimentazione  nucleare  che  questi  ne  ricavò  rappresentano  nel  modo  più 
emblematico  il  momento  in  cui,  nel  1933,  l’attività  sperimentale  di  via  Panisperna 
virò decisamente verso la fisica del nucleo. 

Se, da una parte, fino al 1933 i laboratori di via Panisperna erano di fatto ancora 
impegnati  in  ricerche  di  spettroscopia  e  nei  preparativi  per  la  fisica  nucleare, 
dall’altra a Firenze, nonostante le assai più limitate risorse a disposizione, erano state 
realizzate ricerche riguardanti sostanze debolmente radioattive. Non si trattava né di 
studi di punta, né che a rigore riguardavano la fisica del nucleo propriamente detta, 
ma  per  le  tecniche  adottate  e  persino  per  alcune  delle  sostanze  fatte  oggetto  di 
studio  presentavano  importanti  aspetti  in  comune  con  i  successivi  esperimenti  di 
radioattività indotta dai neutroni realizzati nella capitale.  

Tra  i  giovani  fisici  dell’istituto  romano  e  di  quello  fiorentino  si  era  stabilito  da 
alcuni anni un clima di scambio culturale. Tra la fine del 1924 e il 1926, Fermi aveva 
ottenuto per due anni consecutivi l’incarico per il corso di Fisica matematica presso 
l’università  di  Firenze;  qui,  con  Rasetti,  aveva  anche  svolto  alcune  ricerche 
sperimentali di spettroscopia. Ottenuta nel 1926 la cattedra di Fisica teorica a Roma, 
dallo  stesso  concorso  risultò  vincitore  anche  l’amico  Persico  che  fu  chiamato  a 
Firenze, dove, sotto la sua guida illuminata, si formarono alla meccanica quantistica 
giovani studiosi. Tra i ricercatori che alla fine degli anni Venti operavano nell’istituto 
di  Arcetri  citiamo  Daria  Bocciarelli,  Gilberto  Bernardini,  Giuseppe  Occhialini, 
Giulio  Racah  e  Bruno Rossi. Fu, in particolare, in seguito alla entusiastica reazione 
con cui quest’ultimo accolse il lavoro in cui Walther W. Bothe e Werner Kölhorster 
ponevano,  con  il  metodo  delle  coincidenze,  in  serio  dubbio  l’interpretazione 
dominante  che  assegnava  ai  raggi  cosmici  natura  elettromagnetica,  che  furono 
intraprese  a  Arcetri  ricerche  mediante  contatori  Geiger-Müller.  Tra  l’autunno  del 
1929 e la successiva primavera Rossi si occupò della costruzione di alcuni geiger e 
dell’elettronica  di  supporto  per  la  rivelazione  dei  raggi  cosmici  e  introdusse  il 
circuito  a  coincidenze,  che  migliorava  di  un  ordine  di  grandezza  la  risoluzione 
temporale ottenuta (con l’ausilio di una tecnica fotografica) da Bothe e Kölhorster. 
Giunta l’estate del 1930, egli si recò per alcuni mesi presso il laboratorio di Bothe, a 
Berlino, dove ripeté in una versione modificata l’esperimento di Bothe e Kölhorster 
e dove nacque il suo interesse per gli effetti geomagnetici: in breve tempo, quella di 
Rossi divenne una delle voci più autorevoli nel campo dei raggi cosmici. 

Vinto nell’autunno del 1932 il concorso a cattedra e chiamato presso l’università 
di  Padova,  Rossi  lasciò  Arcetri.  Qui  Giuseppe  Occhialini  e  Daria  Bocciarelli  si 
dedicarono  a  un’assidua  indagine  sperimentale  riguardante  le  sostanze debolmente 
radioattive,  nella  quale  impiegarono  contatori  Geiger-Müller.16  L’inconveniente 
sistematico in esperimenti del genere era che la debole attività dei preparati impediva 
di  ricorrere  ai  metodi  usuali  per  l’analisi  magnetica  dei  raggi  b
:  tali  metodi 
richiedevano l’uso di sorgenti di piccole dimensioni, mentre elementi come il rubidio 
e  il  potassio,  data  la  loro  debole  attività,  dovevano  necessariamente  presentare  una 
grande  superficie  per  offrire  una  intensità  misurabile.  La  soluzione  sperimentata da 
Occhialini prevede il ricorso a uno spettrografo costituito da un piccolo contatore 
Geiger-Müller  a  parete  di  alluminio  spessa  7  m m,  attorno  al  quale  è  disposta 
coassialmente una superficie cilindrica (di raggio circa dieci volte maggiore) ricoperta 
internamente da una patina di cloruro di rubidio; un contatore telefonico registra gli 

7 

 

 

impulsi,  opportunamente  amplificati,  che  provengono  dal  contatore  Geiger-Müller. 
Parallelamente  all’asse  del  cilindro  è  applicato  un  campo  magnetico:  all’aumentare 
della  sua  intensità  sempre  meno  elettroni  di  decadimento  raggiungono  il  contatore 
ed  è  così  possibile  ricostruire  il  loro  spettro.  Daria  Bocciarelli  sfrutta  le  medesime 
procedure  per  il  potassio,  di  cui  analizza  lo  spettro  beta  (uno  dei  suoi  lavori  è 
presentato da Fermi ai Lincei). Ella ricorre sia al metodo delle coincidenze, mediante 
due contatori a tubo con pareti di alluminio spesse solamente 7  m m (mantenuti a 
bassa pressione in un recipiente di vetro), sia a un unico contatore (circondando, ad 
esempio,  un  geiger  a  pareti  di  alluminio  spesse  2/10  di  mm  con  una  superficie 
cilindrica ricoperta di sali di potassio e ponendo tra i due vari schermi coassiali di 
alluminio, in modo da ricavare lo spettro di assorbimento).  

Una disposizione sperimentale non dissimile era stata usata da Georg von Hevesy, 
W.  Seith  e  M.  Pahl,  che  nell’autunno  del  1931  avevano  inviato  alla  Zeitschrift  für 
physikalische Chemie un lavoro sulla misurazione della debole attività del potassio.17 
La sostanza in polvere era pressata in forma di un cilindro cavo che era fatto scorrere 
su una guida, fino a disporlo coassialmente attorno al contatore (fig. 2). 

 

Figura 2.  – L’apparato di rivelazione per lo studio della radioattività del potassio usato da von 
Hevesy, Seith e Pahl: sono chiaramente riconoscibili il contatore e il campione da analizzare, a 
forma  di  cilindro  cavo  (da:  G.  von  Hevesy,  W.  Seith,  M.  Pahl,  Über  die  Radioaktivität  des 
Kalium, cit. in nota 17). 

 
Il  problema  delle  sostanze  debolmente  radioattive,  con 

la  difficoltà  di 
individuarne l’esistenza e le proprietà, sarà esattamente quello che Fermi si troverà a 
fronteggiare negli esperimenti di radioattività indotta dai neutroni. Gli accorgimenti 
a  cui  ricorrerà  saranno  gli  stessi  che  abbiamo  qui  visto:  contatori  Geiger-Müller di 
piccole  dimensioni  a  pareti  di  alluminio  ‘sottili’  e,  quando  possibile,  campioni  in 
forma  di  cilindro  cavo,  con  i  quali  massimizzare  l’efficienza  nella  produzione  di 
nuclidi radioattivi e nel conteggio degli elettroni di decadimento. 

4. LE REAZIONI DI FERMI E DEL SUO GRUPPO ALLA SCOPERTA  

DELLA RADIOATTIVITÀ ARTIFICIALE 

Nel 1933 l’Istituto Fisico romano si teneva regolarmente aggiornato sulle ricerche in 
fisica nucleare condotte nei laboratori stranieri. A Fermi, in particolare, si presentarono 
diverse occasioni per conoscere in prima persona i risultati che altri laboratori andavano 

8 

 

 

 

conseguendo,  con  diversi  viaggi  all’estero  e  con  la  partecipazione  a  convegni 
internazionali: prese parte infatti sia alla conferenza dell’American Physical Society, nel 
giugno  1933,  sia  al  settimo  Convegno  Solvay,  nell’ottobre  successivo.18  Durante  il 
congresso di Chicago presentarono i risultati conseguiti nei loro laboratori, tra gli altri, 
Cockcroft,  Harkins,  Henderson,  Lawrence,  Lewis,  Livingston,  che  subito  dopo  la 
scoperta della radioattività indotta dalle alfa – ma prima di quella provocata dai neutroni – 
avrebbero ottenuto la radioattività artificiale mediante acceleratori; a Bruxelles, oltre 
  e  particelle  accelerate 
che  degli  esperimenti  di  disintegrazione  mediante 
artificialmente,  si  discusse  molto  sulla  natura  del  neutrone  e  su  aspetti  generali 
riguardanti la struttura del nucleo.19 Per Fermi la partecipazione al convegno Solvay fu 
di grande stimolo e poche settimane più tardi pubblicò la teoria del decadimento beta.  
Quando,  all’inizio  del  1934,  giunse  notizia  della  scoperta  della  radioattività 
artificiale, l’ambiente di via Panisperna orami era non solamente in grado di accoglierla 
apprezzandone  a  fondo  il  significato,  ma  anche  preparato  a  inaugurare  un  nuovo 
corso  di  ricerche  in  fisica  nucleare.  Tra  le  carte  conservate  presso  la  Fondazione 
«Oscar D’Agostino» di Avellino vi è una lettera che il 9 febbraio 1934 Fermi e Rasetti 
scrissero  (con  in  calce  i  saluti  di  Segrè  e  Amaldi)  al  chimico  che  su  loro  invito  era 
partito  a  gennaio  per  Parigi,  dove  era  stato  accolto  nei  laboratori  di  M.me  Curie. 
Fermi e Rasetti aggiornano D’Agostino sullo stato di avanzamento dei preparativi per 
le  ricerche  di  fisica  nucleare:  si  compiacciono  che  i  preparati  di  polonio,  al  cui 
ottenimento  aveva  contribuito  lo  stesso  D’Agostino,  siano  molto  ‘puliti’  e  diano  in 
camera a nebbia «un bel ventaglio di particelle a
 della stessa lunghezza» e riferiscono 
che  una  prima  camera  di  Wilson  funziona  già  bene,  con  l’unico  inconveniente  di 
produrre  forti  vibrazioni,  deleterie  per  la  tenuta;  una  seconda  camera  a  nebbia  è  in 
stato avanzato di costruzione. Il testo della lettera recita: 

Roma, 9 febbraio 1934 

Caro D’Agostino,  
  La  ringraziamo  delle  sue  notizie  e  ci  fa  piacere  sentire  che  ha  potuto  orientarsi 
facilmente nell’ambiente dell’Istituto di M.me Curie.  

Il procedimento per la preparazione della pizza di bismuto è descritto dettagliatamente 
nella nota di cui le inviamo due estratti; in ogni caso siamo a disposizione per qualsiasi 
ulteriore schiarimento. Le inviamo anche una fotografia di uno spettro di raggi gamma, 
perché  le  riproduzioni  sulla  Ricerca  Scientifica  non  sono  venute  molto  chiare.  Le 
spediamo anche per Joliot un monocristallo di Bismuto con una faccia già preparata per 
le spettrografie.  

I preparati di polonio che sono stati messi nella camera di Wilson sono pulitissimi, e 
danno  un  bel  ventaglio  di  particelle  alfa  tutte  della  stessa  lunghezza;  la  camera  grande 
funziona bene, salvo per le masticiature. È in stadio avanzato di costruzione l’altra camera 
a reticella tipo Wilson. Siamo mettendo su dei contatori per ripetere le esperienze di Joliot 
sulla  radioattività  artificiale  con  emissione  di  positroni,  cercando  se  non  è  possibile 
separare nei pochi minuti di vita media il prodotto radioattivo instabile che  si dovrebbe 
formare.  

Molti auguri e saluti; ricambi i nostri saluti a tutti i conoscenti comuni. 

Enrico Fermi 
F. Rasetti 

Grazie delle cartoline e molti cordialissimi saluti 
E. Segrè 
E. Amaldi 

9 

a
 

È di grandissimo interesse l’intenzione di approntare «dei contatori per ripetere le 
esperienze di Joliot sulla radioattività artificiale con emissione di positroni, cercando 
se non è possibile separare nei pochi minuti di vita media il prodotto instabile che si 
dovrebbe  formare»:  davvero  notevole  è  il  fatto  che,  secondo  quanto  riferito  a 
D’Agostino,  la  prima  reazione  alla  notizia  della  radioattività  artificiale  fu  quella  di 
ripetere  gli  esperimenti  dei  Joliot-Curie,  piuttosto  che  di  intraprenderne  di  nuovi 
ricorrendo ai neutroni.20  

La 

lettera, 

inoltre,  rappresenta  un 

importante  documento  per  stabilire 
cronologicamente le tappe finali verso l’ingresso nella fisica sperimentale del nucleo. 
Nella già citata nota del 1962, Rasetti ricorda che «several instruments were designed 
and their construction was “farmed out” in a  private shop in Rome.  A rather large 
cloud  chamber,  essentially  designed  after  those  in  use  in  Berlin-Dahlem,  worked 
excellently as soon as it was assembled». Questo passo riporta all’attenzione il ruolo 
svolto da Rasetti (reduce da Berlino) anche nel suggerire il progetto della camera di 
Wilson; se lo si confronta con quanto Fermi e Rasetti scrissero il 9 febbraio, inoltre, 
esso  sembra  indicare  orientativamente  nell’inizio  del  1934  –  tra  la  partenza  di 
D’Agostino e la data della lettera – l’arco di tempo durante il quale l’istituto di fisica 
di Roma entrò in possesso della camera di Wilson ‘grande’.  

La  data  entro  la  quale  avvenne  l’acquisizione  delle  due  camere  a  nebbia  può 
essere  individuata  con  esattezza.  In  un  voluminoso  registro  contabile  conservato 
presso  il  Museo  di  fisica  dell’Università  «La  Sapienza»,  infatti,  sono  schedate  due 
camere  di  Wilson  (fig.  3):  consegnate  dalla  ditta  che,  come  afferma  anche  Rasetti, 
provvide alla loro fabbricazione, furono prese in carico dall’istituto di via Panisperna 
il 9 dicembre 1933. 

 
 

Figura 3. – Le note di carico delle due camere di Wilson fatte costruire per conto dell’Istituto 
fisico  di  via  Panisperna  e  quella  di  un  motorino  per  il  funzionamento  (Museo  di  Fisica 
dell’Università «La Sapienza» di Roma). 

5. – IL RUOLO DI RASETTI 

Si  è  spesso  esaltata  l’intraprendenza  e  l’abilità  manuale  mostrate  da  Fermi  nel 
costruirsi da solo i contatori con cui scoprì la radioattività artificiale; di quest’ultima 
versione  dei  fatti  esistono  effettivamente  un  paio  di  testimonianze,  tra  loro 
concordanti:  la  prima  è  dovuta  alla  moglie  di  Fermi,  Laura  Capon  (ma  contiene 

 

 

 

10 

 

 

alcuni  margini  di  ambiguità).  A  proposito  della  costruzione  dei  contatori  ella  nel 
1954  scrive  che  «Fermi  non  sapeva  da  dove  cominciare»,  aggiungendo  però  poco 
oltre che poiché Rasetti era partito per il Marocco «Enrico si mise all’opera da solo e 
preparò  i  primi  contatori  in  un  tempo  ragionevole»;  Segrè  l’anno  successivo 
concorda sul fatto che in primavera Fermi «built with his own hands some primitive 
Geiger-Müller counters of aluminium».21 La lettera a D’Agostino dimostra però che 
i  contatori  erano  stati  predisposti  da  Fermi  insieme  a  Rasetti  oltre  un  mese  prima 
della scoperta della radioattività indotta dai neutroni (e quindi se davvero Fermi nel 
marzo  del  1934  ne  aveva  costruiti  alcuni  con  le  proprie  mani,  non  si  trattava  dei 
primi  messi  a  punto  a  via  Panisperna).  Ciò  è  in  linea  con  quanto  dichiarato  da 
Amaldi  sui  contributi  fondamentali  apportati  da  Rasetti  all’attività  sperimentale 
dell’Istituto  fisico  e  con  quanto  Fermi  stesso  disse  di  sé,  parlando  dei  neutroni: 
«Debbo  confessare  che,  fino  da  quel  tempo,  e  in  buona  parte  anche  dopo,  sono 
stato prevalentemente un fisico teorico e […] appena le esperienze diventano un po’ 
complicate esse sono al di là della mia abilità sperimentale. […] Dunque quello che 
non  sapevo  fare  io  […]  lo  sapevano  fare  questi  miei  amici». 22  Questi  commenti, 
tenuto  anche  conto  della  costruzione  dei  primi  contatori  Geiger-Müller  e  delle 
preziose  indicazioni  nella  progettazione  della  camera  di  Wilson, avvalorano ciò che 
Rasetti afferma nella propria nota autobiografica: «I do not believe that Fermi would 
have attempted his historic experiment unless neutron sources, counters, and other 
nuclear instruments had been already familiar to him».  

L’affermazione secondo cui a via Panisperna, a febbraio, era in progetto la ripetizione 
degli  esperimenti  condotti  a  Parigi  (irradiare  i  campioni  mediante  particelle  alfa  e 
ricercarne l’emissione di positroni) non trova al momento altri riscontri documentali al di 
fuori  della  lettera  scritta  da  Fermi  e  Rasetti  a  D’Agostino,  e  ciò  pone  in  piena  luce  la 
necessità di integrare con le fonti d’archivio i ricordi personali di chi partecipò alle vicende 
che  ebbero  per  teatro  via  Panisperna.  Dei  rinnovati  progetti  da  seguire  nell’attività 
sperimentale  e  della  decisione  di  indagare  la  radioattività  indotta  dai  neutroni  anziché 
ripetere  gli  esperimenti  dei  Joliot-Curie  ci  occuperemo  però  in  altra  sede.  Ciò  che  ci 
preme evidenziare adesso è che, il 9 febbraio 1934, a via Panisperna erano in fase di 
completamento  i  preparativi  per  le  ricerche  di  radioattività  artificiale:  i  laboratori  si 
erano già dotati di sorgenti di polonio, era operativa almeno una camera di Wilson 
(poi usata per determinare il segno della carica delle particelle emesse) ed erano in fase 
di costruzione alcuni contatori Geiger-Müller.  

Le fonti sono generalmente concordi nell’affermare che a marzo Fermi decise di 
tentare  di  osservare  effetti  simili  a  quelli  dei  Joliot-Curie,  ricorrendo  però  ai 
neutroni:  come  abbiamo  ora  visto,  ciò  accadde  quando  nei  laboratori  di  via 
Panisperna  era  giunta  ormai  a  termine  la  fase  preparatoria,  e  della  dotazione 
facevano parte contatori, camere di Wilson e sorgenti di polonio. Sui tentativi iniziali 
di provocare la radioattività mediante irraggiamento di neutroni, alcune testimonianze 
sono  però  discordanti  tra  loro.  Laura  Capon  e  Segrè,  oltre  a  sostenere  che  i  primi 
geiger li aveva costruiti con le proprie mani Fermi stesso immediatamente prima di 
iniziare  i  nuovi  esperimenti,  affermano  anche  che  quest’ultimo  aveva  intrapreso  da 
solo  la  ricerca  della  radioattività  indotta  dai  neutroni,  usando  una  sorgente  radon-
berillio  procuratagli  da  Trabacchi.  Segrè  ripeterà  la  stessa  versione  anche  nel 
presentare alcuni degli articoli contenuti  nella raccolta dei lavori di Fermi, nel 1962. 
Ma  è  singolare  che  nella  medesima  raccolta  Rasetti,  nella  nota  di  presentazione  al 
lavoro  scritto  congiuntamente  sulla  spettrografia  gamma,  affermerà  che  Fermi  gli 

11 

 

 

aveva  suggerito  di  intraprendere  insieme  gli  esperimenti sui neutroni e che la prima 
sorgente  da  loro  usata  era  del  tipo  polonio-berillio;  così  lo  stesso  volume,  a  poche 
pagine di distanza, riporta due ricostruzioni discordanti. 

Dalla  pubblicazione  dell’opera  omnia di Fermi in poi, le versioni dell’accaduto si 
uniformeranno a quella di Rasetti: lo stesso Segrè, sempre nel 1962, in occasione del 
decimo Congresso internazionale di Storia della scienza a Ithaca affermerà che «after 
the  discovery  of  the  alpha-induced  radioactivity  had  been  announced  by  Curie and 
Joliot,  Fermi  suggested  to  Rasetti  that  they  try  to  observe  similar  effects  with 
neutrons»;23  le  prime  prove,  secondo  la  versione  ‘aggiornata’  di  Segrè,  furono 
condotte con le sorgenti polonio-berillio. Nel 1978, egli affermerà persino che Fermi 
ottenne risultati positivi ricorrendo a «sorgenti che Rasetti aveva preparato col radio 
della Sanità Pubblica» e che, evidentemente, oltre al berillio contenevano il polonio 
estratto  alla  fine  del  1933  con  l’aiuto  di  D’Agostino.24  Lo  stesso  Amaldi  nel  1984 
confermerà la ricostruzione fornita da Rasetti.  

L’uso del polonio come prima sorgente alfa con cui irradiare il berillio trova altri 
riscontri: la lettera a D’Agostino e l’articolo sulla separazione del radio D, senz’altro 
immuni  da  eventuali  distorsioni  introdotte  negli  anni,  affermano  che  i  preparati  di 
polonio erano stati in parte ceduti a Bernardini «per ricerche sui neutroni», in parte 
usati  a  Roma  per  collaudare  la  camera  di  Wilson  ‘grande’;  inoltre  Zaira  Ollano,  in 
ottobre, ringrazia Rasetti per averle  fornito il preparato di polonio da lei impiegato 
in  esperimenti  relativi  alle  proprietà  di  assorbimento  della  radiazione  del  berillio. 25 
Da  ciò  appare  del  tutto  verosimile  il  fatto  che  per  preparare  le  prime  sorgenti  di 
neutroni, a via Panisperna, sia stato usato il polonio.  

Il fatto che Fermi si sia rivolto a Rasetti è anch’esso completamente credibile: a via 
Panisperna Rasetti era riconosciuto in modo unanime come il fisico sperimentale di 
maggior  talento;  era  stato  lui,  nell’ambito  del  progetto  di  ricerca  per  cui  l’istituto 
avrebbe dovuto occuparsi di fisica nucleare, a essersi recato due volte a Berlino, per 
apprendervi le tecniche specifiche; era l’unico veramente esperto di fisica sperimentale 
del neutrone, essendovisi dedicato fin dai primi mesi del 1932; aveva preso parte alla 
costruzione  dei  primi  contatori  Geiger-Müller  entrati  in  dotazione  al  laboratorio 
romano; suo il merito di aver ottenuto i preparati di polonio ed evidentemente sue le 
indicazioni per costruire una camera di Wilson «essentially designed after those in use 
in  Berlin-Dahlem».  È  perciò  del  tutto  ragionevole  che  Fermi,  «prevalentemente  un 
fisico teorico», quando decise di trasformarsi in fisico sperimentale abbia coinvolto un 
così valido collega, suo amico fin da quando erano studenti a Pisa. 

 
 
Quanto  esposto  mette  chiaramente  in  evidenza  come  le  fondamentali  scoperte 
realizzate  nel  1934  nei  laboratori  di  via  Panisperna  siano  state  frutto  di  un 
impegnativo  programma  di  preparazione  e  adeguamento  dell’Istituto  di  fisica 
romano  alle  esigenze  imposte  dalla  sperimentazione  sul  nucleo,  progetto  che  era 
stato promosso tenacemente da Corbino. Grazie al doppio canale di testimonianze 
costituito  non  soltanto  dai  ricordi  dei  fisici  di  via  Panisperna,  ma  anche  dalle  carte 
originali  che  sono  giunt e  fino  a  noi,  è  stato  condotto  un  confronto  tra  le  diverse 
fonti, colmando se necessario lacune e mettendo in risalto eventuali incongruenze, e 
così è stato possibile evidenziare attraverso quali strade, giunto il momento propizio, 
l’Istituto fisico di via Panisperna abbia debuttato nella fisica sperimentale del nucleo. 
Come  messo  in  risalto  già  in  passato,26  l’indagine  storica  degli  avvenimenti  che 

12 

 

 

ebbero luogo a Roma non può limitarsi ai ricordi di chi partecipò a quelle scoperte e 
ne riferì a distanza di  decenni: per quanto ciò possa sembrare forse paradossale, le 
testimonianze  rese  dai  protagonisti  che  presero  parte  in  prima  persona  all’attività 
sperimentale potrebbero, se private del riscontro documentale, non essere sufficienti 
per una ricostruzione oggettivamente attendibile.  

RINGRAZIAMENTI 

Desidero  esprimere  la  mia  gratitudine  al  professor  Fabio  Sebastiani  per  avermi 
continuamente  seguito  e  incoraggiato  nella  preparazione  del  presente  lavoro, 
il  preside  Michele 
dispensandomi  preziosi  suggerimenti.  Ringrazio  anche 
Cardellicchio per la gentile e collaborativa disponibilità alla consultazione del Fondo 
«Oscar D’Agostino», presso l’omonimo istituto tecnico di Avellino.  

 
                                                 

1 Cfr. L. CAPON FERMI, Atomi in famiglia, trad. it., Verona, Mondadori (nel 2001 è stata pubblicata 
una ristampa anastatica dell’edizione del 1965, a cura dell’Associazione per l’insegnamento della 
Fisica: supplemento a «La Fisica nella scuola», XXXIV,3 (2001)).    E.G. SEGRÈ, Fermi and the 
Neutron Physics, «Rev. Modern Phys.», 27 (1955), pp. 257-63.    E.G. SEGRÈ, The Consequences of 
the Discovery of the Neutron, in Proceedings of the Tenth International Congress of the History of 
Science, Hermann, Paris 1962, pp. 149-54.    E.G. SEGRÈ, nota di commento agli articoli sulla 
radioattività  indotta  dai  neutroni;  in:    E.  FERMI,  Note  e  memorie  (Collected  Papers), a cura di 
Edoardo Amaldi et al., Roma, Accademia Nazionale dei Lincei – Chicago, the University of Chicago 
Press, 2 voll.: vol. I, pp. 639-44.    E.G. SEGRÈ, Enrico  Fermi,  fisico, trad. it., seconda edizione, 
Zanichelli,  Bologna  1987.        F.  RASETTI,  nota  di  commento  a:  E.  FERMI  e  F.  RASETTI,  Uno 
spettrografo per raggi «gamma» a cristallo di bismuto, «Ric. Scient.», IV,2 (1933), pp. 299-302; in:  
E. FERMI Note e  memorie, cit., pp. 548-49.    F. RASETTI, Biographical Notes and Scientific Work, 
nota  autobiografica  conservata  presso  l’Archivio  «E.  Amaldi»  del  dipartimento  di  fisica 
dell’Università «La Sapienza» di Roma, 1968.    B.M. PONTECORVO 1993: Enrico Fermi, trad. it., 
Edizioni Studio Tesi, Pordenone 1993.    E. AMALDI, From  the  Discovery  of  the  Neutron  to  the 
Discovery of Nuclear Fission, «Phys. Rep.», 111, nn. 1-4 (1984). 

2 O.M. CORBINO, I compiti nuovi della fisica sperimentale, Atti della SIPS, (1929), p. 12. 
3 E. FERMI, La fisica moderna, «Nuova Antologia», 65 (1930), pp. 137-45. 
4 G. GENTILE, Sulla teoria dei satelliti di Rutherford, «Rend.  Accad. Lincei», VII (1928), pp. 346-

49;    E. FERMI, Magnetic Moments of Atomic Nuclei, «Nature», CXXV (1930), p. 16. 
5 Cfr. Convegno di fisica nucleare (ottobre 1931), Reale Accademia d'Italia, Roma 1932. 
6 E.  AMALDI, intervista rilasciata a Charles Weiner il 9 e il 10 aprile 1969, p. 8; cortesia del Niels 

Bohr Library, American Institute of Physics, College Park, MD USA.  

7 Cfr. E.G. SEGRÈ, Autobiografia di un fisico, Il Mulino, Bologna 1995, p.115.  
8 F. RASETTI, Über die Natur der durchdringenden Berylliumstrahlung , «Naturwiss.», XX (1932), pp. 

252-53. 

9 F. RASETTI Über die Anregung von Neutronen in Beryllium, «Zeit. f. Phys.», LXXVIII (1932), pp. 
165-68.        G.  BERNARDINI,  Über  die  Anregung  der  Neutronen  in  Beryllium,  «Zeit.  f.  Phys.», 
LXXXV  (1933),  pp.  555-58;    G.  BERNARDINI, Sull’eccitazione  dei  neutroni  nel  berillio, «Ric. 
Scient.», vol. IV,2 (1933), pp. 15-18. 

10 E.  FERMI e E.G.  SEGRÈ  Zur  Theorie  der  Hyperfinstrukturen, «Zeit. f. Phys.», LXXXII (1933), 
pp. 728-49;    E. FERMI e E.G. SEGRÈ, Sulla teoria delle strutture iperfini, «Mem. Accad. d’Italia», 
4 (1933), pp. 131-58.    R.  EINAUDI, Righe  proibite  dovute  a  spin  nucleare, «Rend. Acc. Lincei», 
XVII (1933), pp. 552-57.    G.C.  WICK, Über  die  Wechselwirkung  zwischen  Neutronen, «Zeit. f. 
Phys.», LXXXIV (1933), pp. 799-800;         G.C. WICK, Sull’interazione  dei  neutroni  coi  protoni, 
«Ric. Scient.», IV (1933), p. 585.    E. MAJORANA, Über die Kerntheorie, «Zeit. f. Phys.», LXXXII 
(1933), pp. 137-45;    E.  MAJORANA, Sulla  teoria  dei  nuclei, «Ric.  Scient.», I (1933), pp. 559-65.    

13 

 

 

                                                                                                                                               

E. Fermi,  Tentativo  di  una  teoria  dell’emissione  dei  raggi  «bet a», «Ric. Scient.», IV,2 (1933), pp. 
491-95. 

11 F.  RASETTI,  Sopra  un  forte  preparato  di  Radio  D  ottenuto  nell’Istituto  Fisico  di  Roma , «Ric. 

12 O. D’AGOSTINO, L’era atomica incominciò a Roma nel 1934 , 1a puntata, «Candido», anno XVI 

Scient.», vol. V, n.1 (1934), p. 3. 

n. 23, 8 giugno 1958, p. 23. 

13 N. MORTARA, L’Ufficio del Radio, «Rivista di radiologia e fisica medica», vol. IV, n. 4 (1931-32), 
pp.  462-68;        N.  MORTARA,  Apparecchi  per  la  taratura  dei  preparati  radioattivi,  «Rivista  di 
radiologia e fisica medica», vol. VII, n. 3 (1933), pp. 334-39;    N. MORTARA, Un metodo semplice 
per  determinare  il  coefficiente  di  diffusione  della  emanazione  del  radio,  «Rendic.  Accad.  Lincei», 
XVII (1933), pp. 949-50;    N. MORTARA, Sull’impiego dell’aria liquida per la pur ificazione della 
emanazione del radio, «Rendic. Accad. Lincei», XVII (1933), pp. 1069-72. 

14  Lettera  del  22  novembre  1933,  con  cui  il  segretario  generale  del  CNR  comunica  che  è  stata 
approvata l’assegnazione della borsa di studio a D’Agostino; la lettera è custodita presso il Fondo 
«Oscar D’Agostino» di Avellino ed è riprodotta in: G. PUGLIESE Oscar D’Agostino. Il chimico del 
gruppo di via Panisperna, Pergola Editore, Avellino 1988.  

15 F. RASETTI, Sopra un forte preparato di Radio D, cit. in nota 11; p. 5. L’attività del preparato di 
radio D ottenuto da Rasetti corrisponderebbe effettivamente a una separazione pressoché totale: il 
radio D (tempo di dimezzamento 22 anni) che in 14 anni si produce da 300 mg di radio è  300·[1 
– exp(– 14/22·ln2)] mCi = 107 mCi. Nella Mortara riferisce tuttavia di una soluzione di cloruro di 
radio contenente non 300, ma 200 milligrammi di radio (cfr. N.  MORTARA, L’Ufficio del Radio, 
cit. in nota 13). 

16 G. OCCHIALINI, Uno spettrografo magnetico  per raggi b emessi da sostanze debolmente radioattive, 
«Rendic. Accad. Lincei», XIV (1931), pp. 103-107.    D. BOCCIARELLI, Ricerche sulla radioattività 
del potassio, «Rend. Accad. Lincei», XV (1932), pp. 686-93;   D. BOCCIARELLI, Sulla radioattività 
del  potassio,  «Rend.  Accad.  Lincei»,  XVII  (1932),  pp.  830-36;      D.  BOCCIARELLI,  Sulla 
radioattività «gamma» del potassio, «Ric. Scient.», IV (1933), pp. 179-82;   D. BOCCIARELLI, Sulla 
radioattività del potassio, «Ric. Scient.», IV (1933), pp. 500-507. 

17  G.  VON  HEVESY,  W.  SEITH,  M.  PAHL,  Über  die  Radioaktivität  des  Kalium,  «Zeit.  f.  phys. 

Chemie», Bodenstein-Festband (1931), pp. 309-18. 

18 Proceedings of the American Phisical Society, (19-24 giugno 1933), in «Phys. Rev.» , XLIV (1933), 
pp.  313-31;        Structure  et  propriétés  des  noyaux  atomiques,  atti  del  VII  Congresso  Solvay 
(Bruxelles 22-29 ottobre 1933), Gauthier-Villars, Paris 1934. 

19 In questa occasione, ad esempio, F. Perrin, nell’interpretare i risultati presentati dai Joliot-Curie 
sugli  elettroni  positivi  di  trasmutazione  prodotti  mediante  irraggiamento di particelle  a
,  aveva 
previsto la radioattività artificiale. 

20 Non si può escludere che Fermi e Rasetti abbiano volutamente taciuto l’intenzione di indagare 
l’effetto dei neutroni. Questa possibilità, da un’attenta analisi degli avvenimenti che seguirono la 
scoperta della radioattività indotta dalle particelle alfa, appare tuttavia remota. 

21 L. CAPON FERMI, Atomi in famiglia, cit. in nota 1, p. 93;    E.G. SEGRÈ, Fermi and the Neutron 
Physics, cit. in nota 1, p. 258;   cfr. anche E.G. SEGRÈ in: E. FERMI, Note e memorie, cit. in nota 1, 
p. 640. 

22 Cfr. E. AMALDI, intervista rilasciata a Charles Weiner, cit. in nota 9, p. 8;    E. FERMI, Conferenze 
di  fisica  atomica  (Fondazione  «Donegani»)  –  Settima  conferenza:  Il  neutrone,  Accademia  dei 
Lincei, Roma 1950, p. 92. 

23 E.G. SEGRÈ, The Consequences of the Discovery, cit. in nota 1, p. 151. 
24 E.G.  SEGRÈ,  Per  il  settantesimo  compleanno  di  Edoardo  Amaldi,  «Il  Giornale  di  Fisica»,  20 

(1979), p. 181. 

25  Z.  OLLANO,  Emissione  secondaria  da  elementi  di  peso  atomico  medio  sotto  l’azione  della 

radiazione da  Po + Be  , «Ric. Scient.», V,2 (1934), pp. 374-76. 

26  A.  DE  GREGORIO,  Sulla  scoperta  delle  proprietà  delle  sostanze  idrogenate  di  accrescere  la 

radioattività indotta dai neutroni, «Il Nuovo Saggiatore», 19, 3-4 (2003), pp. 41-47. 

14 

